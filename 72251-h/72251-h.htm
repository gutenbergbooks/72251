<!DOCTYPE html>
 <html lang="fr">
   <head>
    <meta charset="UTF-8">
    <title>Egalité des hommes et des femmes | Project Gutenberg</title>
    <link rel="icon" href="images/cover.jpg" type="image/x-cover">
    <style>

/* Typographie */
body {margin: 0 auto 0 10%; padding-left: 12%; padding-right: 10%; min-width: 38em; max-width: 38em;}
.x-ebookmaker body {width: 100%; max-width: 100%;}

p {text-align: justify; text-indent: 1.5em; margin-top: 0.75em; margin-bottom: 0.75em;}

/* headings centered */
h1, h2 {text-align: center; clear: both;}

h1 {font-size: 2.4em; line-height: 1.6em; margin-top: 1.5em; margin-bottom: 0.5em;}

h2 {font-size: 2em; font-weight: lighter; line-height: 1.2em; letter-spacing: 0.15em;
word-spacing: 0.2em; margin-bottom: 2em;}

.h2moderne {margin-top: 2em; page-break-before: always;}

h2.nobreak  {page-break-before: avoid;}

/* lines */
hr.full {width: 100%; margin: 5em auto 5em auto; height: 0.25em;
border-width: 0.25em 0em 0em 0em; border-style: solid; border-color: #000000;
clear: both;}

hr.chap {margin: 2em 35% 2em 35%; border-color: #A9A9A9; border-style: solid; clear: both;}

hr.note {margin: -2.5em 42% 2.5em 42%; border-color: #A9A9A9; border-style: solid; clear: both;}

hr.small3 {margin: 1em 43% 1em 43%; border-color: #000000; border-style: solid;
clear: both;}

/* titre*/
.titlepage {text-align: center; margin-top: 4em; page-break-before: always;
page-break-after: always;}
.x-ebookmaker .titlepage {page-break-before: always; page-break-after: always;}

.title1 {font-size: 2em; letter-spacing: 0.1em; word-spacing: 0.2em;
text-align: center; text-indent: 0em;}

.title2 {font-size: 1em; letter-spacing: 0.1em; word-spacing: 0.1em;
text-align: center; text-indent: 0em;}

.title3 {font-size: 2em; font-weight: bold; letter-spacing: 0.1em; word-spacing: 0.2em;
text-align: center; text-indent: 0em;}

/* chapitres  et sous-chapitres */
div.chapter {page-break-before: always;}

/* codes de base */
.smcap {font-variant: small-caps; font-size: 87%;}

sup {font-size: 70%; vertical-align: 30%;}

.small70 {font-size: 70%;}
.small90 {font-size: 90%;}

.center {text-align: center; text-indent: 0em;}
.right {text-align: right;}
.noindent {text-indent: 0em;}
.hidden {display: none; visibility: hidden;}
.letterspacing0 {letter-spacing: 0em;}

.br {margin-top: 1.5em;}
.margintop2 {margin-top: 2em;}
.margintop4 {margin-top: 4em;}

.reyne {font-size: 2em; letter-spacing: 0em; word-spacing: 0.2em;
text-align: center; text-indent: 0em; margin-bottom: 2em;}
.madame {font-size: 1.5em; font-variant: small-caps; letter-spacing: 0.2em;}

/* image qui remplace lettrine */
.lettrine {float: left; margin-top: 0px; margin-left: 0px; margin-bottom: 0px; }

/* lettre cachée dans la version html */
.firstletter {color: transparent; visibility: hidden; margin-left: -10px;}
.x-ebookmaker .firstletter {color: transparent; visibility: hidden; margin-left: -10px;}

/* images */
img {margin: 0em; page-break-inside: avoid; max-width: 100%; height: auto;}

.figcenter1 {margin: 4em auto 0em auto; text-align: center; text-indent: 0;}             /* top chapter */
.x-ebookmaker .figcenter1 {margin: 0em auto; text-align: center; text-indent: 0em;}

.figcenter2 {margin: 2em auto 2em auto; text-align: center; text-indent: 0em;}            /* middle */
.x-ebookmaker .figcenter2 {margin: 2em auto; text-align: center; text-indent: 0em;}

/* sidenotes */
.lsidenote {float: left; clear: left; font-size: 0.9em; text-align: left; text-indent: 0;
color: #78909C; margin: 0.5em 1em 0.5em 0;}

.rsidenote {float: right; clear: right; font-size: 0.9em; text-align: left; text-indent: 0;
color: #78909C; margin: 0.5em 0 0.5em 1em;}

/* poems */
.cpoesie {text-align: center;}
.x-ebookmaker .cpoesie {text-align: center;}
.poem {text-align : left; display: inline-block; margin-left: 10%; margin-right: 10%; }
.poem .stanza {margin: 1em 0 1em 0;}
.poem span.i0 {margin-left: 0em;}
.poem span.i2 {margin-left: 1em;}
.poem span.i8 {margin-left: 4em;}
.poem span.i10 {margin-left: 5em;}
.poem span.i12 {margin-left: 6em;}
.poem span.i14 {margin-left: 7em;}
.poem span.i18 {margin-left: 9em;}

/* page numbers */
.pagenum {position: absolute; left: 5%; font-size: 90%;
font-weight: normal; font-style: normal; text-align: right;
color: #C0C0C0; background-color: inherit; display: none; visibility: hidden;}

a {color: #C0C0C0; text-decoration: none;}

/* note au lecteur */
.tnote {font-size: 80%; font-family: sans-serif; border: solid 1px #ccc;
background-color: #F5F5F5; padding: 5px; margin: 4em 10%;}

.fontnote {font-family: sans-serif; margin-right: 1em; margin-left: 1em;}

  </style>
</head>
<body>

<hr class="full">

<p><a href="#note_au_lecteur">Au lecteur</a></p>

<p><a href="#moderne">Version modernisée</a></p>

<hr class="chap x-ebookmaker-drop hidden">

<div class="titlepage margintop4">
  <h1>EGALITÉ<br>
  <span class="small70">DES</span><br>
  <span class="small90">HOMMES ET DES FEMMES.</span></h1>

  <p class="title1"><i>A LA REYNE.</i></p>

  <div class="figcenter2" style="width: 300px;">
    <img src="images/sceau.jpg" alt="" width="300" height="325">
  </div>

  <p class="title2">M. DC. XXII.</p>
</div>

<hr class="chap x-ebookmaker-drop">

<div class="chapter">
  <div class="figcenter2" style="width: 600px;">
    <img src="images/page-03a.jpg" alt="" width="600" height="196">
  </div>
  <h2 class="nobreak">A LA REYNE.</h2>
</div>

<p class="noindent"><img class="lettrine" src="images/page-03b.jpg" width="100" height="103" alt="">
<span class="firstletter">M</span><span class="madame"><i>adame</i></span>,</p>

<p class="margintop2"><i>Ceux qui s’aduiſerent de donner vn Soleil pour deuiſe au Roy voſtre
Pere, auec ce mot, Il n’a point d’Occident pour moy, firent plus
qu’ils ne penſoient: parce qu’en repreſentans ſa grandeur qui voit
preſque touſiours ce Prince des Aſtres ſur quelqu’vne de ſes terres,
ſans interuale de nuict; ils rendirent la deuiſe hereditaire en voſtre
Majeſté, preſageans vos vertus, & de plus, la beatitude des François
ſous voſtre Auguſte preſence. C’eſt diſie chez voſtre Majeſté, Madame,
que la lumiere des vertus n’aura point d’Occident, ny cõſequemment
l’heur & la felicité de nos Peuples qu’elles eſclairerõt. Or comme
vous eſtes en l’Orient de voſtre aage & de vos vertus <span class="pagenum" id="Page_4">4</span> enſemble,
Madame, daignez prendre courage d’arriuer en meſme point au midy de
luy & d’elles, ie dis de celles qui ne peuuent meurir que par temps &
culture: car il en eſt quelques vnes des plus recommendables, entre
autres la Religion, la charité vers les pauures, la chaſteté & l’amour
coniugale, dont vous auez touché le midy dés le matin. Mais certes il
faut le courage requis à cet effort auſsi grand & puiſſant que voſtre
Royauté, pour grande & puiſſante qu’elle ſoit: les Roys eſtãt battus
de ce malheur, que la peſte infernale des flatteurs qui ſe gliſſent
dans les Palais, leur rend la vertu & la clair voyance ſa guide & ſa
nourrice, d’vn accez infiniment plus difficile qu’aux inferieurs. Ie
ne ſcay qu’vn ſeur moyen à vous faire eſperer, d’atteindre ces deux
midys en meſme inſtant: c’eſt qu’il plaiſe à V. M. ſe ietter viuement
ſur les bons liures de prudence & de mœurs: car außi toſt qu’vn Prince
s’eſt releué l’eſprit par cet exercice, les flatteurs ſe trouuans les
moins fins ne s’oſent plus iouër à luy. Et ne peuuent communemẽt les
Puiſſans & les Roys receuoir inſtruction opportune que des mors: parce
que les viuans eſtans partis en deux bandes, les foux & meſchans, c’eſt
à dire ces flateurs dont eſt <span class="pagenum" id="Page_5">5</span> question, ne ſçauent ny veulent bien
dire pres d’eux; les ſages & gens de bien peuuent & veulent, mais
ils n’oſent. C’eſt en la vertu certes,</i> <span class="smcap">Madame</span>, <i>qu’il faut
que les perſonnes de voſtre rang cherchent la vraye hauteſſe & la
Couronne des Couronnes: d’autant qu’ils ont puiſſance & non droit de
violer les loix & l’equité, & qu’ils trouuent autant de peril & plus
de honte que les autres hommes à faire ce coup. Außi nous apprend
vn grand Roy luy meſme, que toute la gloire de la fille du Roy eſt
par dedans. Quelle eſt cependant ma ruſticité, tous autres abordent
leurs Princes & Roys en adorant & loüant, i’oſe aborder ma Reyne en
preſchant? Pardonnez neantmoins à mon zele,</i> <span class="smcap">Madame</span>, <i>qui
meurt d’enuie d’ouyr la France crier ce mot, auec applaudiſſement, La
lumiere n’a point d’Occident pour moy, par tout où paſſera voſtre</i>
<span class="smcap">Majesté</span> <i>nouueau Soleil des vertus: & d’enuie encore de
tirer d’elle, ainſi que i’espere de ſes dignes commencemens, vne des
plus fortes preuues du Traicté que i’offre à ſes pieds, pour maintenir
l’egalité des hommes & des femmes. Et non ſeulement veu la grandeur
vnique qui vous eſt acquiſe par naiſſance & par mariage, vous ſeruirez
de miroir au ſexe <span class="pagenum" id="Page_6">6</span> & de ſuiet d’emulation aux hommes encore, en
l’eſtẽduë de l’Vniuers, ſi vous vous esleuez au prix & merite que ie
vo<sup>9</sup> propoſe: mais außi toſt,</i> <span class="smcap">Madame</span>, <i>que vous aurez
pris reſolution de vouloir luyre de ce bel & precieux eſclat, on croira
que tout le meſme ſexe eſclaire en la ſplendeur de vos rayons. Ie ſuis
de voſtre Maieſté</i></p>

<p class="br">MADAME,</p>

<div class="right">
  <p class="right">Tres-humble & Tres-obeiſſante<br>
  ſeruante & ſubjecte.<br><br>
  <span class="smcap">Gournay.</span></p>
</div>

<hr class="chap x-ebookmaker-drop">

<div class="chapter">
  <p><span class="pagenum" id="Page_7">7</span></p>
  <div class="figcenter1" style="width: 600px;">
    <img src="images/page-07a.jpg" alt="" width="600" height="232">
  </div>
  <h2 class="nobreak"><i>EGALITÉ DES HOMMES ET DES FEMMES.</i></h2>
</div>

<p class="noindent"><img class="lettrine" src="images/page-07b.jpg" width="100" height="103" alt="">
<span class="firstletter">L</span><span class="smcap">a</span>
pluſpart de ceux qui prennẽt la cauſe, des femmes, contre cette
orgueilleuſe preferance que les hommes s’attribuent, leur rendent
le change entier: r’enuoyans la preferance vers elles. Moy qui fuys
toutes extremitez, ie me contente de les eſgaler aux hommes: la nature
s’oppoſant pour ce regard autant à la ſuperiorité qu’à l’inferiorité.
Que diſ-je, il ne ſuffit pas à quelques gens de leur preferer le ſexe
maſculin, s’ils ne les confinoient encores d’vn arreſt irrefragable
& neceſſaire à la quenoüille, ouy meſme à la quenouille ſeule. Mais
ce qui les peut conſoler contre ce meſpris, c’eſt qu’il<span class="pagenum" id="Page_8">8</span> ne ſe
faict que par ceux d’entre les hommes auſquels elles voudroient moins
reſſembler: perſonnes à donner vray ſemblance aux reproches qu’on
pourroit voſmir ſur le ſexe feminin, s’ils en eſtoient, & qui ſentent
en leur cœur ne ſe pouuoir recommãder que par le credit de l’autre.
D’autant qu’ils ont ouy trompetter par les ruës, que les femmes
manquent de dignité, manquent auſſi de ſuffiſance, voire du temperament
& des organes pour arriuer à cette-cy, leur eloquence triomphe à
preſcher ces maximes: & tant plus opulemment, de ce que, dignité,
ſuffiſance, organes & temperament ſont beaux mots: n’ayans pas appris
d’autre part, que la premiere qualité d’vn mal habill’homme, c’eſt de
cautionner les choſes ſoubs la foy populaire & par ouyr dire. Voyez
tels eſprits comparer ces deux ſexes: la plus haute ſuffiſance à leur
aduis où les femmes puiſſent arriuer, c’eſt de reſſembler le commun des
hommes: autant eſlongnez d’imaginer, qu’vne grande femme ſe peuſt dire
grand homme, le ſexe chãgé, que de conſentir qu’vn homme ſe <span class="pagenum" id="Page_9">9</span> peuſt
eſleuer à l’eſtage d’vn Dieu. Gens plus braues qu’Hercules vrayement,
qui ne desfit que douze monſtres en douze combats; tandis que d’vne
ſeule parolle ils desfont la moitié du Monde. Qui croira cependant,
que ceux qui ſe ueulent eſleuer & fortifier de la foibleſſe d’autruy,
ſe puiſſent eſleuer ou fortifier de leur propre force? Et le bon eſt,
qu’ils penſent eſtre quittes de leur effronterie à vilipender ce ſexe,
vſants d’vne effronterie pareille à ſe loüer & ſe dorer eux meſmes,
ie dis par fois en particulier comme en general, voire à quelque tort
que ce ſoit: comme ſi la verité de leur vãterie receuoit meſure &
qualité de ſon impudence. Et Dieu ſçait ſi ie congnois de ces ioyeux
vanteurs, & dont les vanteries ſont tantoſt paſſées en prouerbe, entre
les plus eſchauffez au meſpris des femmes. Mais quoy, s’ils prennent
droict d’eſtre galans & ſuffiſans hommes, de ce qu’ils ſe declarent
tels cõme par Edict; pourquoy n’abeſtiront ils les femmes par le
contrepied d’vn autre Edict? Et ſi ie iuge bien, ſoit de la dignité,
ſoit de la capacité des dames, <span class="pagenum" id="Page_10">10</span> ie ne pretends pas à cette heure de
le prouuer par raiſons, puiſque les opiniaſtres les pouroient debattre,
ny par exemples, d’autant qu’ils ſont trop cõmuns; ains ſeulement
par l’aucthorité de Dieu meſme, des arcſboutans de ſon Egliſe & de
ces grands hommes qui ont ſeruy de lumiere à l’Vniuers. Rangeons ces
glorieux teſmoins en teſte, & reſeruons Dieu, puis les Saincts Peres de
ſon Egliſe, au fonds, comme le treſor.</p>

<p>Platon à qui nul n’a debattu le tiltre de diuin, & conſequemment
Socrates ſon interprete & Protecole en ſes Eſcripts; (s’il n’eſt là
meſme celuy de Socrates, ſon plus diuin Precepteur) leur aſſignent
meſmes droicts, facultez & functions, en leurs Republiques & par tout
ailleurs. Les maintiennent, en outre, auoir ſurpaſſé maintefois tous
les hommes de leur Patrie: comme en effect elles ont inuenté partie
des plus beaux arts, ont excellé, voire enſeigné cathedralement &
ſouuerainement ſur tous les hommes en toutes ſortes de perfections &
vertus, dans les plus fameuſes<span class="pagenum" id="Page_11">11</span> villes antiques entre autres
<span class="rsidenote">Hypathia.</span> Alexandrie, premiere de l’Empire apres Rome. Dont il eſt arriué que ces
deux Philoſophes, miracles de Nature, ont creu dõner plus de luſtre
à des diſcours de grand poix, s’ils les prononçoient en leurs liures
par la bouche de Diotime & d’Aſpaſie: Diotime que ce dernier ne craint
point d’appeller ſa maiſtreſſe & Preceptrice, en quelques vnes des
plus hautes ſciences, luy Precepteur & maiſtre du genre humain. Ce que
Theodoret releue ſi volontiers en l’Oraiſon de la Foy, ce me ſemble;
qu’il paroiſt bien que l’opinion fauorable au ſexe luy eſtoit fort
plauſible. Apres tous ces teſmoignages de Socrates, ſur le faict des
dames; on void aſſez que s’il lache quelque mot au Sympoſe de Xenophon
contre leur prudence, à comparaiſon de celle des hommes, il les regarde
ſelon l’ignorance & l’inexperience où elles ſont nourries, ou bien au
pis aller en general, laiſſant lieu frequent & ſpatieux aux exceptions:
à quoy les deuiſeurs dont eſt queſtion ne s’entendent point.</p>

<p><span class="pagenum" id="Page_12">12</span></p>

<p>Que ſi les dames arriuẽt moins ſouuẽt que les hõmes, aux degrez
d’excellence, c’eſt merueille que le deffaut de bonne inſtructiõ,
voire l’affluẽce de la mauuaiſe expreſſe & profeſſoire ne face
pis, les gardant d’y pouuoir arriuer du tout. Se trouue til plus
de difference des hommes à elles que d’elles à elles meſmes, ſelon
l’inſtitution qu’elles ont prinſe, ſelon qu’elles ſont eſleuées en
ville ou village, ou ſelon les Nations? Et pourquoy leur inſtitution ou
nourriture aux affaires & Lettres à l’egal des hommes, ne rempliroit
elle ce vuide, qui paroiſt ordinairement entre les teſtes des meſmes
hommes & les leurs: puis que la nourriture eſt de telle importance
qu’vn de ſes membres ſeulement, c’eſt à dire le commerce du monde,
abondant aux Françoiſes & aux Angloiſes, & manquant aux Italiennes,
celles cy ſont de gros en gros de ſi loing ſurpaſſées par celles là?
Ie dis de gros en gros, car en detail les dames d’Italie triumphent
par fois: & nous en auons tiré deux Reynes à la prudence deſquelles
la France a trop d’obligation. Pourquoy vrayment <span class="pagenum" id="Page_13">13</span> la nourriture
ne frapperoit elle ce coup, de remplir la diſtance qui ſe void entre
les entendemens des hommes & des femmes; veu qu’en cet exemple icy le
moins ſurmonte le plus, par l’aſſiſtance d’vne ſeule de ſes parcelles,
ie dis ce cõmerce & conuerſatiõ: l’air des Italiẽnes eſtant plus
ſubtil & propre à ſubtilizer les eſprits, comme il paroiſt en ceux de
leurs hommes, confrontez communement contre ceux là des François & des
Anglois? Plutarque au Traicté des vertueux faicts des femmes maintient;
que la vertu de l’homme & de la femme eſt meſme choſe. Seneque d’autre
part publie aux Conſolations; qu’il faut croire que la Nature n’a point
traicté les dames ingratement, ou reſtrainct & racourcy leurs vertus
& leurs eſprits, plus que les vertus & les eſprits des hõmes: mais
qu’elle les a doüées de pareille vigueur & de pareille faculté à toute
choſe honeſte & loüable. Voyons ce qu’en iuge apres ces deux, le tiers
chef du Triũuirat de la ſageſſe humaine & morale en ſes Eſſais. Il luy
ſemble, dit il, & ſi ne ſçait pourquoy, qu’il ſe <span class="pagenum" id="Page_14">14</span> trouue rarement
des femmes dignes de commander aux hommes. N’eſt ce pas les mettre
en particulier à l’egale contrebalance des hommes, & confeſſer, que
s’il ne les y met en general il craint d’auoir tort: bien qu’il peuſt
excuſer ſa reſtrinction, ſur la pauure & diſgraciée nourriture de ce
ſexe. N’oubliant pas au reſte d’alleguer & releuer en autre lieu de ſon
meſme liure, cette authorité que Platon leur depart en ſa Republique: &
qu’Anthiſtenes nioit toute difference au talent & en la vertu des deux
ſexes. Quant au Philoſophe Ariſtote, puiſque remuant Ciel & terre, il
n’a point contredit en gros, que ie ſcache, l’opinion qui fauoriſe les
dames, il l’a confirmée: s’en rapportant, sans doubte, aux ſentences
de ſon pere & grand pere ſpirituels, Socrates & Platõ, comme à choſe
conſtante & fixe ſoubs le credit de tels perſonnages: par la bouche
deſquels il faut aduoüer que le genre humain tout entier, & la raiſon
meſme, ont prononcé leur arreſt. Eſt il beſoing d’alleguer infinis <span class="lsidenote" style="width: 10em;">Eraſme Epiſt: & Colloq.
Politia: Epiſt. Agripa Precel: du ſexe feminin Courtizan.</span>
autres anciens & modernes de nom illuſtre, ou parmy <span class="pagenum" id="Page_15">15</span> ces derniers,
Eraſme, Politien, Agripa, ny cet honneſte & pertinent Precepteur des
courtizans: outre tant de fameux Poëtes ſi contrepoinctez tous enſemble
aux meſpriſeurs du ſexe feminin, & ſi partiſans de ſes aduantages
aptitude & diſpoſition à tout office & tout exercice louable & digne?
Les dames en verité ſe conſolent, que ces deſcrieurs de leur merite
ne ſe peuuent prouuer habiles gens, ſi tous ces eſprits le ſont: &
qu’vn homme fin ne dira pas, encores qu’il le creuſt, que le merite &
paſſedroit du ſexe feminin tire court, pres celuy du maſculin; iuſques
à ce que par arreſt il ait faict declarer tous ceux là buffles, affin
d’infirmer leur teſmoignage ſi contraire à tel decry. Et buffles
faudroit il encores declarer des Peuples entiers & des plus ſublins,
entre autres ceux de Smyrne en Tacitus: qui pour obtenir iadis à Rome
preſſeãce de nobleſſe ſur leurs voiſins, allegoient eſtre deſcendus,
ou de Tantalus fils de Iupiter ou de Theſeus petit fils de Neptune
ou d’vne Amazone, laquelle par ce moyen ils contrepeſoient <span class="pagenum" id="Page_16">16</span>à
ces Dieux. Pour le regard de la loy Salique, qui priue les femmes de
la couronne, elle n’a lieu qu’en France. Et fut inuẽtée au temps de
Pharamond, pour la ſeulle conſideration des guerres contre l’Empire
duquel nos Peres ſecoüoient le ioug: le ſexe feminin eſtant vray
ſemblablement d’vn corps moins propre aux armes, par la neceſſité du
port & nourriture des enfans. <span class="lsidenote" style="width: 10em;">Hotman pour l’etymologie
des Pairs: du Tillet & Math. Hiſtoire du Roy pour les Dames Pairreſſes.</span> Il faut rémarquer encores neantmoins,
que les Pairs de France ayans eſté créez en premiere intention comme
vne eſpece de perſonniers des Roys, ainſi que leur nom le declare:
les dames Pairaiſſes de leur chef ont ſeance, priuilege & voix
deliberatiue par tout où les pairs en ont & de meſme eſtendue. Comme
auſſi les Lacedemoniens ce braue & genereux Peuple, conſultoit de
toutes affaires priuées & publiques auec ſes femmes. <span class="lsidenote">Plut.</span> Bien a ſeruy
cependant aux François, de trouuer l’inuention des Regentes, pour
vn equiualent des Roys; car ſans cela combien y a il que leur Eſtat
fuſt par terre? Nous ſçaurions bien dire auiourd’huy par eſpreuue,
quelle neceſſité <span class="pagenum" id="Page_17">17</span> les minoritez des Roys ont de cette recepte. Les
Germains ces belliqueux Peuples, dit Tacitus, qui apres plus de deux
cens ans de guerre, furent pluſtoſt triumphéz que vaincus; portoient
dot à leurs femmes, non au rebours. Ils auoient au ſurplus des Nations,
qui n’eſtoient iamais regies que par ce ſexe. Et quand Ænee preſente à
Didon le ſceptre d’Ilione, les ſcoliaſtes diſent, que cela prouient,
de ce que les dames filles aiſnées, telle qu’eſtoit cette Princeſſe,
regnoient anciennement aux maiſons Royalles. Veult on deux plus beaux
enuers à la loy Salique, ſi deux enuers elle peut ſouffrir? Si ne
meſpriſoient pas les femmes nos anciens Gaulois, ny les Carthaginois
auſſi; lors qu’eſtans vnis en l’armée d’Hanibal pour paſſer les Alpes,
ils eſtablirent les dames Gauloiſes arbitres de leurs differends. Et
quand les hommes deſroberoient à ce ſexe en pluſieurs lieux, part aux
meilleurs aduantages; l’inegalité des forces corporelles plus que des
ſpirituelles, ou du merite, peut facilement eſtre cauſe du larrecin &
de ſa ſouffrance: forces <span class="pagenum" id="Page_18">18</span> corporelles,  qui ſont vertus ſi baſſes,
que la beſte en tient plus par deſſus l’homme, que l’homme par deſſus
la femme. Et ſi ce meſme Hiſtoriographe Latin nous apprend, qu’où
la force regne, l’equité, la probité, la modeſtie meſme, ſont les
attributs du vainqueur; s’eſtonnera-on, que la ſuffiſance & les merites
en general, ſoient ceux de nos hommes, priuatiuement aux femmes.</p>

<p>Au ſurplus l’animal humain n’eſt homme ny femme, à le bien prendre,
les ſexes eſtants faicts non ſimplement, mais <i>ſecundum quid</i>,
comme parle l’Eſchole: c’eſt à dire pour la ſeule propagation. L’vnique
forme & difference de cet animal, ne conſiſte qu’en l’ame humaine. Et
s’il eſt permis de rire en paſſãt, le quolibet ne ſera pas hors de
ſaisõ, nous apprenant; qu’il n’eſt rien plus ſemblable au chat ſur
vne feneſtre, que la chatte. L’homme & la femme ſont tellement vns,
que ſi l’homme eſt plus que la femme, la femme eſt plus que l’homme.
L’homme fut creé maſle & femelle, dit l’Eſcriture, ne comptant ces
deux que pour vn. Dont Ieſus-Chriſt eſt appellé <span class="pagenum" id="Page_19">19</span> fils de l’homme,
bien qu’il ne le ſoit que de la femme. Ainſi parle apres le grãd
Sainct Baſile: <span class="rsidenote">Homil. I.</span> La vertu de l’homme & de la femme eſt meſme choſe, puis
que Dieu leur a decerné meſme creation & meſme honneur: <i>maſculum &
fœminam fecit eos</i>. Or en ceux de qui la Nature eſt vne & meſme,
il faut que les actions auſſi le ſoient, & que l’eſtime & loyer en
ſuitte ſoient pareils, où les œuures ſont pareilles. Voila donc la
depoſition de ce puiſſant pilier, & venerable teſmoing de l’Egliſe. Il
n’eſt pas mauuais de ſe ſouuenir ſur ce poinct, que certains ergotiſtes
anciens, ont paſſé iuſques à cette niaiſe arrogance, de debattre au
ſexe feminin l’image de Dieu à difference de l’homme: laquelle image
ils deuoient, ſelon ce calcul attacher à la barbe. Il failloit de plus
& par conſequent, deſnier aux femmes l’image de l’homme, ne pouuant luy
reſſembler, ſans qu’elles reſſemblaſſent à celuy auquel il reſſemble. <span class="rsidenote">Olda Debora.</span>
Dieu meſme leur a departy les dons de Prophetie indifferamment auec
les hommes, les ayant eſtablies auſſi pour Iuges, inſtructrices <span class="pagenum" id="Page_20">20</span> &
conductrices de ſon Peuple fidelle en paix & en guerre: & qui plus eſt,
rendu triumphantes auec luy des hautes victoires, qu’elles ont auſſi
maintefois emportées & arborées en diuers lieux du Monde: mais ſur
quelles gens, à voſtre aduis? Cyrus & Theſeus: à ces deux on adiouſte
Hercules, lequel elles ont ſinon vaincu, du moins bien battu. Auſſi fut
la cheute de Pentaſilée, couronnemẽt de la gloire d’Achilles: oyez
Seneque & Ronſard parlans de luy.</p>

<div class="cpoesie">
  <div class="poem">
    <p class="noindent"><i>L’Amazone il vainquit dernier effroy des Grecs.<br>
    Pentaſilée il rua ſur la poudre.</i></p>
  </div>
</div>

<p class="noindent">Ont elles au ſurplus, (ce mot par occaſion) moins excellé de foy, qui
comprend toutes les vertus principales, que de ſuffiſance & de force
magnanime & guerriere? Paterculus nous apprend, qu’aux proſcriptions
Romaines, la fidelité des enfãs fut nulle, des affranchis legere,
des femmes treſgrande. Que ſi Sainct Paul, ſuyuãt ma route des
teſmoignages ſaincts, leur deffend le miniſtere & leur commande le
ſilence en l’Egliſe: il eſt euident que ce n’eſt point <span class="pagenum" id="Page_21">21</span>
par aucun meſpris: ouy bien ſeulement, de crainte qu’elles n’eſmeuuent
les tentations, par cette montre ſi claire & publique qu’il faudroit
faire en miniſtrant & preſchant, de ce qu’elles ont de grace & de
beauté plus que les hommes. Ie dis que l’exemption de meſpris eſt
euidente, puiſque cet Apoſtre parle de Theſbé comme de ſa coadiutrice
en l’œuure de noſtre Seigneur, ſans toucher le grand credit de Saincte
Petronille vers ſainct Pierre: & puis auſſi que la Magdeleine eſt
nommée en l’Egliſe egale aux Apoſtres, <i>par Apoſtolis</i>. <span class="rsidenote" style="width: 10em;">Entre autres au Calendrier des Grecs,
publié par Genebrard.</span> Voire que l’Egliſe & eux-meſmes ont permis vne exception de ceſte reigle de
ſilence pour elle, qui preſcha trente ans en la Baume de Marſeille au
rapport de toute la Prouence. Et ſi quelqu’vn impugne ce teſmoignage
de predications, on luy demandera que faiſoient les Sibyles, ſinon
preſcher l’Vniuers par diuine inſpiration, ſur l’euenement futur de
Ieſus-Chriſt? Toutes les anciennes Nations cõcedoient la Preſtriſe aux
fẽmes, indifferemment auec les hommes. Et les Chreſtiens ſont au moins
forcez <span class="pagenum" id="Page_22">22</span> de conſentir, qu’elles ſoyent capables d’appliquer le
Sacrement de Bapteſme: mais quelle faculté de diſtribuer les autres,
leur peut eſtre iuſtement deniée; ſi celle de diſtribuer ceſtuy-là,
leur eſt iuſtement accordé? De dire que la neceſſité des petits enfãs
mourãs, ait forcé les Peres anciens d’eſtablir cet vſage en deſpit
d’eux: il eſt certain qu’ils n’auroient iamais creu que la neceſſité
les peuſt diſpenſer de mal faire, iuſques aux termes de permettre
violer & diffamer l’application d’vn Sacrement. Et partant concedans
ceſte faculté de diſtribution aux femmes, on void à clair qu’ils ne les
ont interdites de diſtribuer les autres Sacremẽs, que pour maintenir
touſiours plus entiere l’auctorité des hommes; ſoit pour eſtre de leur
ſexe, ſoit afin qu’à droit ou à tort, la paix fuſt plus aſſeurée entre
les deux ſexes, par la foibleſſe & rauallement de l’vn. <span class="lsidenote">Epiſt.</span> Certes ſainct
Ieroſme eſcrit ſagement à noſtre propos; qu’en matiere du ſeruice de
Dieu, l’eſprit & la doctrine doiuent eſtre conſiderez, non le ſexe.
Sentence qu’on doit generaliſer, pour permettre aux Dames <span class="pagenum" id="Page_23">23</span> à plus
forte raiſon, toute action & ſciẽce honneſte: & cela ſuyuant auſſi
les intentions du meſme ſainct, qui de ſa part honnore & auctoriſe
bien fort leur ſexe. Dauantage ſainct Iean l’Aigle & le plus chery des
Euangeliſtes, ne meſpriſoit pas les fẽmes, non plus que ſainct Pierre,
ſainct Paul & ces deux Peres, i’entends ſaint Baſile & ſainct Ieroſme; <span class="rsidenote">Electra.</span>
puis qu’il leur addreſſe ſes Epiſtres particulieremẽt: ſans parler
d’infinis autres Ss: ou Peres, qui font pareille addreſſe de leurs
Eſcrits. Quand au faict de Iudith ie n’en daignerois faire mention s’il
eſtoit particulier, cela s’appelle dependant du mouuement & volonté de
ſon auctrice: non plus que ie ne parle des autres de ce qualibre; bien
qu’ils ſoient immenſes en quantité, comme ils ſont autant heroiques en
qualité de toutes ſortes, que ceux qui couronnent les plus illuſtres
hommes. Ie n’enregiſtre point les faicts priuez, de crainte qu’ils
ſemblent, non aduantages & dons du ſexe, ains boüillons d’vne vigueur
priuée & ſpecialle. Mais celuy de Iudith merite place en ce lieu, parce
qu’il eſt <span class="pagenum" id="Page_24">24</span> bien vray, que ſon deſſein tombant au cœur d’vne ieune
dame, entre tant d’hommes laſches & faillis de cœur, à tel beſoing, en
ſi haulte & ſi difficile entrepriſe, & pour tel fruict, que le ſalut
d’vn Peuple & d’vne Cité fidelle à Dieu: ſemble pluſtoſt eſtre vne
inſpiration & prerogatiue diuine vers les femmes, qu’vn traict purement
voluntaire. Comme auſſi le ſemble eſtre celuy de la Pucelle d’Orleans,
accompagné de meſmes circonſtances enuiron, mais de plus ample & large
vtilité, s’eſtendant iuſques au ſalut d’vn grand Royaume & de ſon
Prince.</p>

<p><span class="lsidenote">Æneid. I.<br>alluſion.</span></p>

<div class="cpoesie br">
  <div class="poem">
    <p class="noindent"><i>Cette illuſtre Amazone inſtruicte aux ſoins de Mars,<br>
    Fauche les eſcadrons & braue les hazars:<br>
    Veſtant le dur plaſtron ſur ſa ronde mammelle,<br>
    Dont le bouton pourpré de graces eſtincelle:<br>
    Pour couronner ſon chef de gloire & de lauriers,<br>
    Vierge elle oſe affronter les plus fameux guerriers.</i></p>
  </div>
</div>

<p><span class="pagenum" id="Page_25">25</span></p>

<p>Adjouſtons que la Magdelene eſt la ſeule ame, à qui le Redempteur
ait iamais prononcé ce mot, & promis cette auguſte grace: En tous
lieux où ſe preſchera l’Euangile il ſera parlé de toy. Ieſus-Chriſt
d’autrepart, declara ſa tres heureuſe & tres glorieuſe reſurrection
aux dames les premieres, affin de les rẽdre, dit vn venerable Pere
ancien, Apoſtreſſes aux propres Apoſtres: cela, cõme lon ſçait, auec
miſſion expreſſe: Va, dit il, à cette cy meſme, & recite aux Apoſtres &
à Pierre ce que tu as veu. Surquoy il faut notter, qu’il manifeſta ſa
nouuelle naiſſance eſgalement aux femmes qu’aux hommes, en la perſonne
d’Anne fille de Phannel, qui le recongneut en meſme inſtant, que le bon
vieillard Sainct Simeon. Laquelle naiſſance, d’abondant, les Sybilles
nommées, ont predite ſeules entre les Gentils, excellent priuilege du
ſexe feminin. Quel honneur faict aux femmes auſſi, ce ſonge ſuruenu
chez Pilate; s’addreſſant à l’vne d’elles priuatiuement à tous les
hommes, & en telle & ſi haulte occaſion. Et ſi les hommes ſe vantent,
que<span class="pagenum" id="Page_26">26</span> Ieſus-Chriſt ſoit nay de leur ſexe, on reſpond, qu’il le
failloit par neceſſaire bien ſceance, ne ſe pouuant pas ſans ſcandale,
meſler ieune & à toutes les heures du iour & de la nuict parmy les
preſſes, aux fins de conuertir, ſecourir & ſauuer le genre humain,
s’il euſt eſté du ſexe des femmes: notamment en face de la malignité
des Iuifs. Que ſi quelqu’vn au reſte eſt ſi fade; d’imaginer maſculin
ou feminin en Dieu, bien que ſon nom ſemble ſonner le maſculin, ny
conſequemment beſoin d’acception d’vn ſexe pluſtoſt que de l’autre,
pour honnorer l’incarnation de ſon fils; cettuy cy monſtre à plein
iour, qu’il eſt auſſi mauuais Philoſophe que Theologien. D’ailleurs,
l’aduantage qu’ont les hommes par ſon incarnation en leur ſexe; (s’ils
en peuuent tirer vn aduantage, veu cette neceſſité remarquée) eſt
cõpenſé par ſa conception tres precieuſe au corps d’vne femme, par
l’entiere perfection de cette femme, vnique à porter nom de parfaicte
entre toutes les creatures purement humaines, depuis la cheute de nos
premiers parens, & <span class="pagenum" id="Page_27">27</span> par ſon aſſumption vnique en
ſuiect humain auſſi.</p>

<p>Finalement ſi l’Eſcripture a declaré le mary, chef de la femme, la plus
grande ſottiſe que l’homme peuſt faire, c’eſt de prendre cela pour
paſſedroict de dignité. Car veu les exemples, aucthoritez & raiſons
nottées en ce diſcours, par où l’egalité des graces & faueurs de Dieu
vers les deux eſpeces ou ſexes eſt prouuée, voire leur vnité meſme, &
veu que Dieu prononce: Les deux ne ſeront qu’vn: & prononce encores:
L’hõme quittera pere & mere pour ſuiure ſa femme; il paroiſt que cette
declaration n’eſt faicte que par le beſoin expres de nourrir paix en
mariage. Lequel beſoin requeroit, ſans doubte, qu’vne des parties
cédaſt à l’autre, & la preſtance des forces du maſle ne pouuoit pas
ſouffrir que la ſoubmiſſiõ vĩt de ſa part. Et quand bien il ſeroit
veritable, ſelon que quelques vns maintiennent, que cette ſoubmiſſion
fut imposée à la femme pour chaſtiement du peché de la pomme: cela
encores eſt bien eſloigné de conclure à la pretendue preferance <span class="pagenum" id="Page_28">28</span> de
dignité en l’homme. Si lon croioit que l’Eſcripture luy commendaſt de
ceder à l’homme, comme indigne de le contrecarrer, voyez l’abſurdité
qui ſuiuroit: la femme ſe treuueroit digne d’eſtre faicte à l’image du
Createur, de iouyr de la treſſaincte Eucariſtie, des myſteres de la
Redemptiõ, du Paradis & de la viſion voire poſſeſſion de Dieu, non pas
des aduantages et priuileges de l’homme: ſeroit ce pas declarer l’homme
plus precieux & releué que telles choſes, & partant commettre le plus
grief des blaſphemes?</p>

<p class="center">FIN.</p>

<hr class="chap x-ebookmaker-drop">

<div class="chapter">
  <p><span class="pagenum" id="Page_29">29</span></p>
  <div class="figcenter1" style="width: 600px;">
    <img src="images/listel.jpg" alt="" width="600" height="29">
  </div>
  <h2 class="nobreak">L’IMPRIMEVR A RANGÉ<br>
    <span class="small70 letterspacing0">ces vers icy pour emplir le reſte<br>
    de la feuille.</span></h2>
</div>

<div class="cpoesie">
  <div class="poem">
    <div class="stanza">
      <span class="i8">AVTHEVR INCERTAIN.</span>
    </div>

    <div class="stanza">
      <span class="i0"><i>Lvmine Acron dextro captus, Leonilla ſiniſtro,</i></span><br>
      <span class="i2"><i>Et potis eſt forma vincere vterque Deos.</i></span><br>
      <span class="i2"><i>Blande puer, lumen quod habes concede ſorori:</i></span><br>
      <span class="i2"><i>Sic tu cæcus Amor, ſic erit illa Venus.</i></span><br><br>
    </div>

    <div class="stanza">
      <span class="i14"><i>VERSION.</i></span>
    </div>

    <div class="stanza">
      <span class="i0"><i>Lys & ſa ieune mere außy beaux que les Dieux:</i></span><br>
      <span class="i2"><i>De deux coſtez diuers ont perdu l’vn des yeux.</i></span><br>
      <span class="i2"><i>Lys, donne ton bon œil à ta mere Argentine;</i></span><br>
      <span class="i2"><i>Tu ſeras Cupidon, elle ſera Cyprine.</i></span><br><br>
    </div>

    <div class="stanza">
      <span class="i12"><i>AVTREMENT</i></span>
    </div>

    <div class="stanza">
      <span class="i0"><i>Lyſe & ſon petit Lys außy beaux que les Dieux,</i></span><br>
      <span class="i2"><i>De deux coſtez diuers ont perdu l’vn des yeux.</i></span><br>
      <span class="i2"><i>Si Lys donne l’autre œil à ſa mere admirée;</i></span><br>
      <span class="i2"><i>Il eſt l’aueugle Amour, & Lyſe Cytherée.</i></span>
    </div>
  </div>
</div>

<p><span class="pagenum" id="Page_30">30</span></p>

<div class="cpoesie">
  <div class="poem">
    <div class="stanza">
      <span class="i8">EX HORATIO.</span><br>
      <span class="i14 smcap">Dial.</span>
    </div>

    <div class="stanza">
      <span class="i0"><i>Donec gratus eram tibi,</i></span><br>
      <span class="i2"><i>Nec quiſquam potior brachia candidæ</i></span><br>
      <span class="i2"><i>Ceruici iuuenis dabat,</i></span><br>
      <span class="i2"><i>Perſarum vigüi Rege beatior.</i></span><br>
      <span class="i0"><i>Donec non alia magis</i></span><br>
      <span class="i2"><i>Arſiſti, neque erat Lydia poſt Chloen,</i></span><br>
      <span class="i2"><i>Lydia multi nominis,</i></span><br>
      <span class="i2"><i>Romana vigui clarior Ilia.</i></span><br>
      <span class="i0"><i>Me nunc Thraſſa Chloe regit,</i></span><br>
      <span class="i2"><i>Dulces docta modos & Cytharæ ſciens:</i></span><br>
      <span class="i2"><i>Pro qua non metuam mori,</i></span><br>
      <span class="i2"><i>Si parcent animæ fata ſuperſtiti.</i></span><br>
      <span class="i0"><i>Me torret face mutua</i></span><br>
      <span class="i2"><i>Thurini Calais filius Orinthi:</i></span><br>
      <span class="i2"><i>Pro quo bis patiar mori,</i></span><br>
      <span class="i2"><i>Si parcent puero fata ſuperſtiti.</i></span><br>
      <span class="i0"><i>Quid ſi priſca redit Venus,</i></span><br>
      <span class="i2"><i>Diductosque iugo cogit aheneo?</i></span><br>
      <span class="i2"><i>Si flaua excutitur Chloe</i></span><br>
      <span class="i2"><i>Reiectæque patet ianua Lydiæ?</i></span><br>
      <span class="i0"><i>Quanquam ſidere pulchrior</i></span><br>
      <span class="i2"><i>Ille eſt, tu leuior cortice & improbo</i></span><br>
      <span class="i2"><i>Iracundior Adria;</i></span><br>
      <span class="i2"><i>Tecum viuere amem, tecum obeam libens.</i></span>
    </div>
  </div>
</div>

<p><span class="pagenum" id="Page_31">31</span></p>

<div class="cpoesie">
  <div class="poem">
    <div class="stanza">
      <span class="i10">DIALOGVE D’HORACE</span><br>
      <span class="i14">ET DE LYDIE.</span>
    </div>

    <div class="stanza">
      <span class="i0"><i>Tandis que mon Amour t’enflãmoit conſtãmẽt,</i></span><br>
      <span class="i2"><i>Tandis qu’vn ieune amy, brauãt ma ialouſie,</i></span><br>
      <span class="i2"><i>Ne preſſoit ton beau col d’vn mol embraſſement,</i></span><br>
      <span class="i2"><i>I’ay flory plus heureux qu’vn Monarque d’Aſie.</i></span><br>
      <span class="i0"><i>Deuant que ton eſprit briſaſt ſa loyauté,</i></span><br>
      <span class="i2"><i>Deuant qu’il euſt chery d’vne aueugle folie</i></span><br>
      <span class="i2"><i>Cloé plus que Lydie, illuſtre de beauté,</i></span><br>
      <span class="i2"><i>I’ay ſurmonté l’eſclat de la Romaine Ilie.</i></span><br>
      <span class="i0"><i>Cloé Greque ſans pair me poſſede à ſon tour</i></span><br>
      <span class="i2"><i>Par sõ luth & ſa voix qui ſcait charmer l’oreille:</i></span><br>
      <span class="i2"><i>Et mourrois volontiers, victime de l’Amour,</i></span><br>
      <span class="i2"><i>Pour conſeruer mourant cette ieune merueille.</i></span><br>
      <span class="i0"><i>Calaïs Thurien épris de mes appas,</i></span><br>
      <span class="i2"><i>Par vn reuers gentil de ſes attraits me bleſſe:</i></span><br>
      <span class="i2"><i>Et ſouffrirois deux fois la rigueur du trespas,</i></span><br>
      <span class="i2"><i>Pour ſauuer du tombeau cette belle ieuneße.</i></span><br>
      <span class="i0"><i>Quoy ſi l’amour premier reſſuſcitant ſon feu</i></span><br>
      <span class="i2"><i>Ramenoit ſoubs ton ioug mon ame reuoltée?</i></span><br>
      <span class="i2"><i>Quoy ſi mon cœur ſolide éterniſant ſon vœu,</i></span><br>
      <span class="i2"><i>Ma Lydie eſt reçeue & Cloé rejettée?</i></span><br>
      <span class="i0"><i>Encor qu’il ſoit pl<sup>9</sup> beau qu’vn aſtre au frõt des cieux,</i></span><br>
      <span class="i2"><i>Toy plus leger qu’vn liege & plus mutin que l’õde;</i></span><br>
      <span class="i2"><i>Ie veux rouler mes iours aux priſons de tes yeux,</i></span><br>
      <span class="i2"><i>Ie veux que mon cercueuil tes obſeques ſeconde.</i></span>
    </div>
  </div>
</div>

<hr class="chap x-ebookmaker-drop">

<div class="chapter">
  <p><span class="pagenum" id="Page_32">32</span></p>
  <div class="figcenter1" style="width: 600px;">
    <img src="images/listel.jpg" alt="" width="600" height="29">
  </div>
  <h2 class="nobreak">INCERTAIN SVR L’HORLOGE<br>
    <span class="small70 letterspacing0">DE SABLE.</span></h2>
</div>

<div class="cpoesie">
  <div class="poem">
    <div class="stanza">
      <span class="i0"><i>Exiguus vitro puluis qui diuidit horas,</i></span><br>
      <span class="i2"><i>Et leuis anguſtum ſæpe recurrit iter,</i></span><br>
      <span class="i0"><i>Olim Alcipus erat: qui Marthæ vt vidit ocellos</i></span><br>
      <span class="i0"><i>Arſit, & eſt ſubito factus ab igne cinis.</i></span><br>
      <span class="i0"><i>Irrequiete cinis, miſeros teſtabere amantes,</i></span><br>
      <span class="i2"><i>More tuo, nulla poſſe quiete frui.</i></span><br><br>
    </div>

    <div class="stanza">
      <span class="i18"><i>VERSION</i></span><br><br>
      <span class="i0"><i>Ce peu de poudre, helas qui fîle en ces deux verres,</i></span><br>
      <span class="i2"><i>Courant & recourant ſur ſes eſtroictes erres,</i></span><br>
      <span class="i2"><i>Affin de marquer l’heure & meſurer le iour,</i></span><br>
      <span class="i2"><i>Eſtoit iadis Alcipe eſclaue de l’Amour.</i></span><br>
      <span class="i2"><i>Bruſlé des yeux de Marthe il coula tout en cẽdre:</i></span><br>
      <span class="i2"><i>Et faut, cendre inquiete, en ton aſpect cõprendre:</i></span><br>
      <span class="i2"><i>Qu’vn miſerable eſprit bleſſé par vn bel œil</i></span><br>
      <span class="i2"><i>N’a iamais de repos s’il te manque au cercueil.</i></span>
    </div>
  </div>
</div>

<hr class="chap x-ebookmaker">

<h2 class="h2moderne" id="moderne">VERSION MODERNISÉE</h2>

<hr class="small3">

<div class="titlepage">
  <p class="title3">EGALITÉ<br>
  <span class="small70">DES</span><br>
  <span class="small90">HOMMES ET DES FEMMES.</span></p>

  <p class="title1"><i>A LA REYNE.</i></p>

  <div class="figcenter2" style="width: 300px;">
    <img src="images/sceau.jpg" alt="" width="300" height="325">
  </div>

  <p class="title2">M. DC. XXII.</p>
</div>

<hr class="chap x-ebookmaker-drop">

<div class="chapter">
  <div class="figcenter1" style="width: 600px;">
    <img src="images/page-03a.jpg" alt="" width="600" height="196">
  </div>
  <p class="reyne">A LA REYNE.</p>
</div>

<p class="noindent"><img class="lettrine" src="images/page-03b.jpg" width="100" height="103" alt="">
<span class="firstletter">M</span><span class="madame"><i>adame</i></span>,</p>

<p class="margintop2"><i>Ceux qui s’adviserent de donner un Soleil pour devise au Roy vostre
Pere, avec ce mot, Il n’a point d’Occident pour moy, firent plus
qu’ils ne pensoient: parce qu’en representans sa grandeur qui voit
presque tousjours ce Prince des Astres sur quelqu’une de ses terres,
sans intervale de nuict; ils rendirent la devise hereditaire en vostre
Majesté, presageans vos vertus, & de plus, la beatitude des François
sous vostre Auguste presence. C’est dis-je chez vostre Majesté, Madame,
que la lumiere des vertus n’aura point d’Occident, ny consequemment
l’heur & la felicité de nos Peuples qu’elles esclaireront. Or comme
vous estes en l’Orient de vostre aage & de vos vertus ensemble,
Madame, daignez prendre courage d’arriver en mesme point au midy de
luy & d’elles, je dis de celles qui ne peuvent meurir que par temps &
culture: car il en est quelques unes des plus recommendables, entre
autres la Religion, la charité vers les pauvres, la chasteté & l’amour
conjugale, dont vous avez touché le midy dés le matin. Mais certes il
faut le courage requis à cet effort aussi grand & puissant que vostre
Royauté, pour grande & puissante qu’elle soit: les Roys estant battus
de ce malheur, que la peste infernale des flatteurs qui se glissent
dans les Palais, leur rend la vertu & la clair voyance sa guide & sa
nourrice, d’un accez infiniment plus difficile qu’aux inferieurs. Je
ne scay qu’un seur moyen à vous faire esperer, d’atteindre ces deux
midys en mesme instant: c’est qu’il plaise à V. M. se jetter vivement
sur les bons livres de prudence & de mœurs: car aussi tost qu’un Prince
s’est relevé l’esprit par cet exercice, les flatteurs se trouvans les
moins fins ne s’osent plus jouër à luy. Et ne peuvent communement les
Puissans & les Roys recevoir instruction opportune que des mors: parce
que les vivans estans partis en deux bandes, les foux & meschans, c’est
à dire ces flateurs dont est question, ne sçavent ny veulent bien
dire pres d’eux; les sages & gens de bien peuvent & veulent, mais ils
n’osent. C’est en la vertu certes,</i> <span class="smcap">Madame</span>, <i>qu’il faut
que les personnes de vostre rang cherchent la vraye hautesse & la
Couronne des Couronnes: d’autant qu’ils ont puissance & non droit de
violer les loix & l’equité, & qu’ils trouvent autant de peril & plus
de honte que les autres hommes à faire ce coup. Aussi nous apprend
un grand Roy luy mesme, que toute la gloire de la fille du Roy est
par dedans. Quelle est cependant ma rusticité, tous autres abordent
leurs Princes & Roys en adorant & loüant, j’ose aborder ma Reyne en
preschant? Pardonnez neantmoins à mon zele,</i> <span class="smcap">Madame</span>, <i>qui
meurt d’envie d’ouyr la France crier ce mot, avec applaudissement, La
lumiere n’a point d’Occident pour moy, par tout où passera vostre</i>
<span class="smcap">Majesté</span> <i>nouveau Soleil des vertus: & d’envie encore de
tirer d’elle, ainsi que j’espere de ses dignes commencemens, une des
plus fortes preuves du Traicté que j’offre à ses pieds, pour maintenir
l’egalité des hommes & des femmes. Et non seulement veu la grandeur
unique qui vous est acquise par naissance & par mariage, vous servirez
de miroir au sexe & de sujet d’emulation aux hommes encore, en
l’estenduë de l’Univers, si vous vous eslevez au prix & merite que je
vous propose: mais aussi tost,</i> <span class="smcap">Madame</span>, <i>que vous aurez
pris resolution de vouloir luyre de ce bel & precieux esclat, on croira
que tout le mesme sexe esclaire en la splendeur de vos rayons. Je suis
de vostre Majesté</i></p>

<p class="br">MADAME,</p>

<div class="right">
  <p class="right">Tres-humble & Tres-obeissante<br>
  servante & subjecte.<br><br>
  <span class="smcap">Gournay.</span></p>
</div>

<hr class="chap x-ebookmaker-drop">

<div class="chapter">
  <div class="figcenter1" style="width: 600px;">
    <img src="images/page-07a.jpg" alt="" width="600" height="232">
  </div>
  <p class="reyne"><i>EGALITÉ DES HOMMES ET DES FEMMES.</i></p>
</div>

<p class="noindent"><img class="lettrine" src="images/page-07b.jpg" width="100" height="103" alt="">
<span class="firstletter">L</span><span class="smcap">a</span>
pluspart de ceux qui prennent la cause, des femmes, contre cette
orgueilleuse preferance que les hommes s’attribuent, leur rendent
le change entier: r’envoyans la preferance vers elles. Moy qui fuys
toutes extremitez, je me contente de les esgaler aux hommes: la nature
s’opposant pour ce regard autant à la superiorité qu’à l’inferiorité.
Que dis-je, il ne suffit pas à quelques gens de leur preferer le sexe
masculin, s’ils ne les confinoient encores d’un arrest irrefragable
& necessaire à la quenoüille, ouy mesme à la quenouille seule. Mais
ce qui les peut consoler contre ce mespris, c’est qu’il ne se
faict que par ceux d’entre les hommes ausquels elles voudroient moins
ressembler: personnes à donner vray semblance aux reproches qu’on
pourroit vosmir sur le sexe feminin, s’ils en estoient, & qui sentent
en leur cœur ne se pouvoir recommander que par le credit de l’autre.
D’autant qu’ils ont ouy trompetter par les ruës, que les femmes
manquent de dignité, manquent aussi de suffisance, voire du temperament
& des organes pour arriver à cette-cy, leur eloquence triomphe à
prescher ces maximes: & tant plus opulemment, de ce que, dignité,
suffisance, organes & temperament sont beaux mots: n’ayans pas appris
d’autre part, que la premiere qualité d’un mal habill’homme, c’est de
cautionner les choses soubs la foy populaire & par ouyr dire. Voyez
tels esprits comparer ces deux sexes: la plus haute suffisance à leur
advis où les femmes puissent arriver, c’est de ressembler le commun des
hommes: autant eslongnez d’imaginer, qu’une grande femme se peust dire
grand homme, le sexe changé, que de consentir qu’un homme se peust
eslever à l’estage d’un Dieu. Gens plus braves qu’Hercules vrayement,
qui ne desfit que douze monstres en douze combats; tandis que d’une
seule parolle ils desfont la moitié du Monde. Qui croira cependant,
que ceux qui se veulent eslever & fortifier de la foiblesse d’autruy,
se puissent eslever ou fortifier de leur propre force? Et le bon est,
qu’ils pensent estre quittes de leur effronterie à vilipender ce sexe,
usants d’une effronterie pareille à se loüer & se dorer eux mesmes,
je dis par fois en particulier comme en general, voire à quelque tort
que ce soit: comme si la verité de leur vanterie recevoit mesure &
qualité de son impudence. Et Dieu sçait si je congnois de ces joyeux
vanteurs, & dont les vanteries sont tantost passées en proverbe, entre
les plus eschauffez au mespris des femmes. Mais quoy, s’ils prennent
droict d’estre galans & suffisans hommes, de ce qu’ils se declarent
tels comme par Edict; pourquoy n’abestiront ils les femmes par le
contrepied d’un autre Edict? Et si je juge bien, soit de la dignité,
soit de la capacité des dames, je ne pretends pas à cette heure de
le prouver par raisons, puisque les opiniastres les pouroient debattre,
ny par exemples, d’autant qu’ils sont trop communs; ains seulement
par l’aucthorité de Dieu mesme, des arcsboutans de son Eglise & de
ces grands hommes qui ont servy de lumiere à l’Univers. Rangeons ces
glorieux tesmoins en teste, & reservons Dieu, puis les Saincts Peres de
son Eglise, au fonds, comme le tresor.</p>

<p>Platon à qui nul n’a debattu le tiltre de divin, & consequemment
Socrates son interprete & Protecole en ses Escripts; (s’il n’est là
mesme celuy de Socrates, son plus divin Precepteur) leur assignent
mesmes droicts, facultez & functions, en leurs Republiques & par tout
ailleurs. Les maintiennent, en outre, avoir surpassé maintefois tous
les hommes de leur Patrie: comme en effect elles ont inventé partie
des plus beaux arts, ont excellé, voire enseigné cathedralement &
souverainement sur tous les hommes en toutes sortes de perfections
& vertus, dans les plus fameuses villes antiques entre autres
<span class="rsidenote">Hypathia.</span> Alexandrie, premiere de l’Empire apres Rome. Dont il est arrivé que ces
deux Philosophes, miracles de Nature, ont creu donner plus de lustre
à des discours de grand poix, s’ils les prononçoient en leurs livres
par la bouche de Diotime & d’Aspasie: Diotime que ce dernier ne craint
point d’appeller sa maistresse & Preceptrice, en quelques unes des
plus hautes sciences, luy Precepteur & maistre du genre humain. Ce que
Theodoret releve si volontiers en l’Oraison de la Foy, ce me semble;
qu’il paroist bien que l’opinion favorable au sexe luy estoit fort
plausible. Apres tous ces tesmoignages de Socrates, sur le faict des
dames; on void assez que s’il lache quelque mot au Sympose de Xenophon
contre leur prudence, à comparaison de celle des hommes, il les regarde
selon l’ignorance & l’inexperience où elles sont nourries, ou bien au
pis aller en general, laissant lieu frequent & spatieux aux exceptions:
à quoy les deviseurs dont est question ne s’entendent point.</p>

<p>Que si les dames arrivent moins souvent que les hommes, aux degrez
d’excellence, c’est merveille que le deffaut de bonne instruction,
voire l’affluence de la mauvaise expresse & professoire ne face
pis, les gardant d’y pouvoir arriver du tout. Se trouve til plus
de difference des hommes à elles que d’elles à elles mesmes, selon
l’institution qu’elles ont prinse, selon qu’elles sont eslevées en
ville ou village, ou selon les Nations? Et pourquoy leur institution ou
nourriture aux affaires & Lettres à l’egal des hommes, ne rempliroit
elle ce vuide, qui paroist ordinairement entre les testes des mesmes
hommes & les leurs: puis que la nourriture est de telle importance
qu’un de ses membres seulement, c’est à dire le commerce du monde,
abondant aux Françoises & aux Angloises, & manquant aux Italiennes,
celles cy sont de gros en gros de si loing surpassées par celles là?
Je dis de gros en gros, car en detail les dames d’Italie triumphent
par fois: & nous en avons tiré deux Reynes à la prudence desquelles
la France a trop d’obligation. Pourquoy vrayment la nourriture
ne frapperoit elle ce coup, de remplir la distance qui se void entre
les entendemens des hommes & des femmes; veu qu’en cet exemple icy le
moins surmonte le plus, par l’assistance d’une seule de ses parcelles,
je dis ce commerce & conversation: l’air des Italiennes estant plus
subtil & propre à subtilizer les esprits, comme il paroist en ceux de
leurs hommes, confrontez communement contre ceux là des François & des
Anglois? Plutarque au Traicté des vertueux faicts des femmes maintient;
que la vertu de l’homme & de la femme est mesme chose. Seneque d’autre
part publie aux Consolations; qu’il faut croire que la Nature n’a point
traicté les dames ingratement, ou restrainct & racourcy leurs vertus
& leurs esprits, plus que les vertus & les esprits des hommes: mais
qu’elle les a doüées de pareille vigueur & de pareille faculté à toute
chose honeste & loüable. Voyons ce qu’en juge apres ces deux, le tiers
chef du Triumvirat de la sagesse humaine & morale en ses Essais. Il luy
semble, dit il, & si ne sçait pourquoy, qu’il se trouve rarement
des femmes dignes de commander aux hommes. N’est ce pas les mettre
en particulier à l’egale contrebalance des hommes, & confesser, que
s’il ne les y met en general il craint d’avoir tort: bien qu’il peust
excuser sa restrinction, sur la pauvre & disgraciée nourriture de ce
sexe. N’oubliant pas au reste d’alleguer & relever en autre lieu de son
mesme livre, cette authorité que Platon leur depart en sa Republique: &
qu’Anthistenes nioit toute difference au talent & en la vertu des deux
sexes. Quant au Philosophe Aristote, puisque remuant Ciel & terre, il
n’a point contredit en gros, que je scache, l’opinion qui favorise les
dames, il l’a confirmée: s’en rapportant, sans doubte, aux sentences
de son pere & grand pere spirituels, Socrates & Platon, comme à chose
constante & fixe soubs le credit de tels personnages: par la bouche
desquels il faut advoüer que le genre humain tout entier, & la raison
mesme, ont prononcé leur arrest. Est il besoing d’alleguer infinis <span class="lsidenote" style="width: 10em;">Erasme Epist: & Colloq.
Politia: Epist. Agripa Precel: du sexe feminin Courtizan.</span>
autres anciens & modernes de nom illustre, ou parmy ces derniers,
Erasme, Politien, Agripa, ny cet honneste & pertinent Precepteur des
courtizans: outre tant de fameux Poëtes si contrepoinctez tous ensemble
aux mespriseurs du sexe feminin, & si partisans de ses advantages
aptitude & disposition à tout office & tout exercice louable & digne?
Les dames en verité se consolent, que ces descrieurs de leur merite
ne se peuvent prouver habiles gens, si tous ces esprits le sont: &
qu’un homme fin ne dira pas, encores qu’il le creust, que le merite &
passedroit du sexe feminin tire court, pres celuy du masculin; jusques
à ce que par arrest il ait faict declarer tous ceux là buffles, affin
d’infirmer leur tesmoignage si contraire à tel decry. Et buffles
faudroit il encores declarer des Peuples entiers & des plus sublins,
entre autres ceux de Smyrne en Tacitus: qui pour obtenir jadis à Rome
presseance de noblesse sur leurs voisins, allegoient estre descendus,
ou de Tantalus fils de Jupiter ou de Theseus petit fils de Neptune
ou d’une Amazone, laquelle par ce moyen ils contrepesoient à
ces Dieux. Pour le regard de la loy Salique, qui prive les femmes de
la couronne, elle n’a lieu qu’en France. Et fut inventée au temps de
Pharamond, pour la seulle consideration des guerres contre l’Empire
duquel nos Peres secoüoient le joug: le sexe feminin estant vray
semblablement d’un corps moins propre aux armes, par la necessité du
port & nourriture des enfans. <span class="lsidenote" style="width: 10em;">Hotman pour l’etymologie
des Pairs: du Tillet & Math. Histoire du Roy pour les Dames Pairresses.</span> Il faut rémarquer encores neantmoins,
que les Pairs de France ayans esté créez en premiere intention comme
une espece de personniers des Roys, ainsi que leur nom le declare:
les dames Pairaisses de leur chef ont seance, privilege & voix
deliberative par tout où les Pairs en ont & de mesme estendue. Comme
aussi les Lacedemoniens ce brave & genereux Peuple, consultoit de
toutes affaires privées & publiques avec ses femmes. <span class="lsidenote">Plut.</span> Bien a servy
cependant aux François, de trouver l’invention des Regentes, pour
un equivalent des Roys; car sans cela combien y a il que leur Estat
fust par terre? Nous sçaurions bien dire aujourd’huy par espreuve,
quelle necessité les minoritez des Roys ont de cette recepte. Les
Germains ces belliqueux Peuples, dit Tacitus, qui apres plus de deux
cens ans de guerre, furent plustost triumphéz que vaincus; portoient
dot à leurs femmes, non au rebours. Ils avoient au surplus des Nations,
qui n’estoient jamais regies que par ce sexe. Et quand Ænee presente à
Didon le sceptre d’Ilione, les scoliastes disent, que cela provient,
de ce que les dames filles aisnées, telle qu’estoit cette Princesse,
regnoient anciennement aux maisons Royalles. Veult-on deux plus beaux
envers à la loy Salique, si deux envers elle peut souffrir? Si ne
mesprisoient pas les femmes nos anciens Gaulois, ny les Carthaginois
aussi; lors qu’estans unis en l’armée d’Hanibal pour passer les Alpes,
ils establirent les dames Gauloises arbitres de leurs differends. Et
quand les hommes desroberoient à ce sexe en plusieurs lieux, part aux
meilleurs advantages; l’inegalité des forces corporelles plus que des
spirituelles, ou du merite, peut facilement estre cause du larrecin &
de sa souffrance: forces corporelles, qui sont vertus si basses,
que la beste en tient plus par dessus l’homme, que l’homme par dessus
la femme. Et si ce mesme Historiographe Latin nous apprend, qu’où
la force regne, l’equité, la probité, la modestie mesme, sont les
attributs du vainqueur; s’estonnera-on, que la suffisance & les merites
en general, soient ceux de nos hommes, privativement aux femmes.</p>

<p>Au surplus l’animal humain n’est homme ny femme, à le bien prendre,
les sexes estants faicts non simplement, mais <i>secundum quid</i>,
comme parle l’Eschole: c’est à dire pour la seule propagation. L’unique
forme & difference de cet animal, ne consiste qu’en l’ame humaine. Et
s’il est permis de rire en passant, le quolibet ne sera pas hors de
saison, nous apprenant; qu’il n’est rien plus semblable au chat sur
une fenestre, que la chatte. L’homme & la femme sont tellement uns,
que si l’homme est plus que la femme, la femme est plus que l’homme.
L’homme fut creé masle & femelle, dit l’Escriture, ne comptant ces
deux que pour un. Dont Jesus-Christ est appellé fils de l’homme,
bien qu’il ne le soit que de la femme. Ainsi parle apres le grand
Sainct Basile: <span class="rsidenote"> Homil. I.</span> La vertu de l’homme & de la femme est mesme chose, puis
que Dieu leur a decerné mesme creation & mesme honneur: <i>masculum &
fœminam fecit eos</i>. Or en ceux de qui la Nature est une & mesme,
il faut que les actions aussi le soient, & que l’estime & loyer en
suitte soient pareils, où les œuvres sont pareilles. Voila donc la
deposition de ce puissant pilier, & venerable tesmoing de l’Eglise. Il
n’est pas mauvais de se souvenir sur ce poinct, que certains ergotistes
anciens, ont passé jusques à cette niaise arrogance, de debattre au
sexe feminin l’image de Dieu à difference de l’homme: laquelle image
ils devoient, selon ce calcul attacher à la barbe. Il failloit de plus
& par consequent, desnier aux femmes l’image de l’homme, ne pouvant luy
ressembler, sans qu’elles ressemblassent à celuy auquel il ressemble. <span class="rsidenote">Olda Debora.</span>
Dieu mesme leur a departy les dons de Prophetie indifferamment avec
les hommes, les ayant establies aussi pour Juges, instructrices &
conductrices de son Peuple fidelle en paix & en guerre: & qui plus est,
rendu triumphantes avec luy des hautes victoires, qu’elles ont aussi
maintefois emportées & arborées en divers lieux du Monde: mais sur
quelles gens, à vostre advis? Cyrus & Theseus: à ces deux on adjouste
Hercules, lequel elles ont sinon vaincu, du moins bien battu. Aussi fut
la cheute de Pentasilée, couronnement de la gloire d’Achilles: oyez
Seneque & Ronsard parlans de luy.</p>

<div class="cpoesie">
  <div class="poem">
    <p class="noindent"><i>L’Amazone il vainquit dernier effroy des Grecs.<br>
    Pentasilée il rua sur la poudre.</i></p>
  </div>
</div>

<p class="noindent">Ont elles au surplus, (ce mot par occasion) moins excellé de foy, qui
comprend toutes les vertus principales, que de suffisance & de force
magnanime & guerriere? Paterculus nous apprend, qu’aux proscriptions
Romaines, la fidelité des enfans fut nulle, des affranchis legere,
des femmes tresgrande. Que si Sainct Paul, suyvant ma route des
tesmoignages saincts, leur deffend le ministere & leur commande le
silence en l’Eglise: il est evident que ce n’est point par
aucun mespris: ouy bien seulement, de crainte qu’elles n’esmeuvent
les tentations, par cette montre si claire & publique qu’il faudroit
faire en ministrant & preschant, de ce qu’elles ont de grace & de
beauté plus que les hommes. Je dis que l’exemption de mespris est
evidente, puisque cet Apostre parle de Thesbé comme de sa coadjutrice
en l’œuvre de nostre Seigneur, sans toucher le grand credit de Saincte
Petronille vers sainct Pierre: & puis aussi que la Magdeleine est
nommée en l’Eglise egale aux Apostres, <i>par Apostolis</i>. <span class="rsidenote" style="width: 10em;">Entre autres au Calendrier des Grecs,
publié par Genebrard.</span> Voire que l’Eglise & eux-mesmes ont permis une exception de ceste reigle de
silence pour elle, qui prescha trente ans en la Baume de Marseille au
rapport de toute la Provence. Et si quelqu’un impugne ce tesmoignage
de predications, on luy demandera que faisoient les Sibyles, sinon
prescher l’Univers par divine inspiration, sur l’evenement futur de
Jesus-Christ? Toutes les anciennes Nations concedoient la Prestrise
aux femmes, indifferemment avec les hommes. Et les Chrestiens sont au
moins forcez de consentir, qu’elles soyent capables d’appliquer le
Sacrement de Baptesme: mais quelle faculté de distribuer les autres,
leur peut estre justement deniée; si celle de distribuer cestuy-là,
leur est justement accordé? De dire que la necessité des petits enfans
mourans, ait forcé les Peres anciens d’establir cet usage en despit
d’eux: il est certain qu’ils n’auroient jamais creu que la necessité
les peust dispenser de mal faire, jusques aux termes de permettre
violer & diffamer l’application d’un Sacrement. Et partant concedans
ceste faculté de distribution aux femmes, on void à clair qu’ils ne les
ont interdites de distribuer les autres Sacremens, que pour maintenir
tousjours plus entiere l’auctorité des hommes; soit pour estre de leur
sexe, soit afin qu’à droit ou à tort, la paix fust plus asseurée entre
les deux sexes, par la foiblesse & ravallement de l’un. <span class="lsidenote">Epist.</span> Certes sainct
Jerosme escrit sagement à nostre propos; qu’en matiere du service de
Dieu, l’esprit & la doctrine doivent estre considerez, non le sexe.
Sentence qu’on doit generaliser, pour permettre aux Dames à plus
forte raison, toute action & science honneste: & cela suyvant aussi
les intentions du mesme sainct, qui de sa part honnore & auctorise
bien fort leur sexe. Davantage sainct Jean l’Aigle & le plus chery des
Evangelistes, ne mesprisoit pas les femmes non plus que sainct Pierre,
sainct Paul & ces deux Peres, j’entends saint Basile & sainct Jerosme;<span class="rsidenote">Electra.</span>
puis qu’il leur addresse ses Epistres particulierement: sans parler
d’infinis autres Ss: ou Peres, qui font pareille addresse de leurs
Escrits. Quand au faict de Judith je n’en daignerois faire mention s’il
estoit particulier, cela s’appelle dependant du mouvement & volonté de
son auctrice: non plus que je ne parle des autres de ce qualibre; bien
qu’ils soient immenses en quantité, comme ils sont autant heroiques en
qualité de toutes sortes, que ceux qui couronnent les plus illustres
hommes. Je n’enregistre point les faicts privez, de crainte qu’ils
semblent, non advantages & dons du sexe, ains boüillons d’une vigueur
privée & specialle. Mais celuy de Judith merite place en ce lieu, parce
qu’il est bien vray, que son dessein tombant au cœur d’une jeune
dame, entre tant d’hommes lasches & faillis de cœur, à tel besoing, en
si haulte & si difficile entreprise, & pour tel fruict, que le salut
d’un Peuple & d’une Cité fidelle à Dieu: semble plustost estre une
inspiration & prerogative divine vers les femmes, qu’un traict purement
voluntaire. Comme aussi le semble estre celuy de la Pucelle d’Orleans,
accompagné de mesmes circonstances environ, mais de plus ample & large
utilité, s’estendant jusques au salut d’un grand Royaume & de son
Prince.</p>

<p><span class="lsidenote">Æneid. I.<br>allusion.</span></p>

<div class="cpoesie br">
  <div class="poem">
    <p class="noindent"><i>Cette illustre Amazone instruicte aux soins de Mars,<br>
    Fauche les escadrons & brave les hazars:<br>
    Vestant le dur plastron sur sa ronde mammelle,<br>
    Dont le bouton pourpré de graces estincelle:<br>
    Pour couronner son chef de gloire & de lauriers,<br>
    Vierge elle ose affronter les plus fameux guerriers.</i></p>
  </div>
</div>

<p>Adjoustons que la Magdelene est la seule ame, à qui le Redempteur
ait jamais prononcé ce mot, & promis cette auguste grace: En tous
lieux où se preschera l’Evangile il sera parlé de toy. Jesus-Christ
d’autrepart, declara sa tres heureuse & tres glorieuse resurrection
aux dames les premieres, affin de les rendre, dit un venerable Pere
ancien, Apostresses aux propres Apostres: cela, comme lon sçait, avec
mission expresse: Va, dit il, à cette cy mesme, & recite aux Apostres &
à Pierre ce que tu as veu. Surquoy il faut notter, qu’il manifesta sa
nouvelle naissance esgalement aux femmes qu’aux hommes, en la personne
d’Anne fille de Phannel, qui le recongneut en mesme instant, que le bon
vieillard Sainct Simeon. Laquelle naissance, d’abondant, les Sybilles
nommées, ont predite seules entre les Gentils, excellent privilege du
sexe feminin. Quel honneur faict aux femmes aussi, ce songe survenu
chez Pilate; s’addressant à l’une d’elles privativement à tous les
hommes, & en telle & si haulte occasion. Et si les hommes se vantent,
que Jesus-Christ soit nay de leur sexe, on respond, qu’il le
failloit par necessaire bien sceance, ne se pouvant pas sans scandale,
mesler jeune & à toutes les heures du jour & de la nuict parmy les
presses, aux fins de convertir, secourir & sauver le genre humain,
s’il eust esté du sexe des femmes: notamment en face de la malignité
des Juifs. Que si quelqu’un au reste est si fade; d’imaginer masculin
ou feminin en Dieu, bien que son nom semble sonner le masculin, ny
consequemment besoin d’acception d’un sexe plustost que de l’autre,
pour honnorer l’incarnation de son fils; cettuy cy monstre à plein
jour, qu’il est aussi mauvais Philosophe que Theologien. D’ailleurs,
l’advantage qu’ont les hommes par son incarnation en leur sexe; (s’ils
en peuvent tirer un advantage, veu cette necessité remarquée) est
compensé par sa conception tres precieuse au corps d’une femme, par
l’entiere perfection de cette femme, unique à porter nom de parfaicte
entre toutes les creatures purement humaines, depuis la cheute de nos
premiers parens, & par son assumption unique en
suject humain aussi.</p>

<p>Finalement si l’Escripture a declaré le mary, chef de la femme, la plus
grande sottise que l’homme peust faire, c’est de prendre cela pour
passedroict de dignité. Car veu les exemples, aucthoritez & raisons
nottées en ce discours, par où l’egalité des graces & faveurs de Dieu
vers les deux especes ou sexes est prouvée, voire leur unité mesme, &
veu que Dieu prononce: Les deux ne seront qu’un: & prononce encores:
L’homme quittera pere & mere pour suivre sa femme; il paroist que cette
declaration n’est faicte que par le besoin expres de nourrir paix en
mariage. Lequel besoin requeroit, sans doubte, qu’une des parties
cédast à l’autre, & la prestance des forces du masle ne pouvoit pas
souffrir que la soubmission vînt de sa part. Et quand bien il seroit
veritable, selon que quelques uns maintiennent, que cette soubmission
fut imposée à la femme pour chastiement du peché de la pomme: cela
encores est bien esloigné de conclure à la pretendue preferance de
dignité en l’homme. Si lon croioit que l’Escripture luy commendast de
ceder à l’homme, comme indigne de le contrecarrer, voyez l’absurdité
qui suivroit: la femme se treuveroit digne d’estre faicte à l’image du
Createur, de jouyr de la tressaincte Eucaristie, des mysteres de la
Redemption, du Paradis & de la vision voire possession de Dieu, non pas
des advantages et privileges de l’homme: seroit ce pas declarer l’homme
plus precieux & relevé que telles choses, & partant commettre le plus
grief des blasphemes?</p>

<p class="center">FIN.</p>

<hr class="chap x-ebookmaker-drop">

<div class="chapter">
  <div class="figcenter1" style="width: 600px;">
    <img src="images/listel.jpg" alt="" width="600" height="29">
  </div>
    <p class="reyne">L’IMPRIMEUR A RANGÉ<br>
      <span class="small70">ces vers icy pour emplir le reste<br>
      de la feuille.</span></p>
</div>

<div class="cpoesie">
  <div class="poem">
    <div class="stanza">
      <span class="i8">AUTHEUR INCERTAIN.</span>
    </div>

    <div class="stanza">
      <span class="i0"><i>Lumine Acron dextro captus, Leonilla sinistro,</i></span><br>
      <span class="i2"><i>Et potis est forma vincere uterque Deos.</i></span><br>
      <span class="i2"><i>Blande puer, lumen quod habes concede sorori:</i></span><br>
      <span class="i2"><i>Sic tu cæcus Amor, sic erit illa Venus.</i></span><br><br>
    </div>

    <div class="stanza">
      <span class="i14"><i>VERSION.</i></span>
    </div>

    <div class="stanza">
      <span class="i0"><i>Lys & sa jeune mere aussy beaux que les Dieux:</i></span><br>
      <span class="i2"><i>De deux costez divers ont perdu l’un des yeux.</i></span><br>
      <span class="i2"><i>Lys, donne ton bon œil à ta mere Argentine;</i></span><br>
      <span class="i2"><i>Tu seras Cupidon, elle sera Cyprine.</i></span><br><br>
    </div>

    <div class="stanza">
      <span class="i12"><i>AUTREMENT.</i></span>
    </div>

    <div class="stanza">
      <span class="i0"><i>Lyse & son petit Lys aussy beaux que les Dieux,</i></span><br>
      <span class="i2"><i>De deux costez divers ont perdu l’un des yeux.</i></span><br>
      <span class="i2"><i>Si Lys donne l’autre œil à sa mere admirée;</i></span><br>
      <span class="i2"><i>Il est l’aveugle Amour, & Lyse Cytherée.</i></span>
    </div>
  </div>
</div>

<div class="cpoesie">
  <div class="poem">
    <div class="stanza">
      <span class="i8">EX HORATIO.</span><br>
      <span class="i14 smcap">Dial.</span>
    </div>

    <div class="stanza">
      <span class="i0"><i>Donec gratus eram tibi,</i></span><br>
      <span class="i2"><i>Nec quisquam potior brachia candidæ</i></span><br>
      <span class="i2"><i>Cervici iuvenis dabat,</i></span><br>
      <span class="i2"><i>Persarum vigüi Rege beatior.</i></span><br>
      <span class="i0"><i>Donec non alia magis</i></span><br>
      <span class="i2"><i>Arsisti, neque erat Lydia post Chloen,</i></span><br>
      <span class="i2"><i>Lydia multi nominis,</i></span><br>
      <span class="i2"><i>Romana vigui clarior Ilia.</i></span><br>
      <span class="i0"><i>Me nunc Thrassa Chloe regit,</i></span><br>
      <span class="i2"><i>Dulces docta modos & Cytharæ sciens:</i></span><br>
      <span class="i2"><i>Pro qua non metuam mori,</i></span><br>
      <span class="i2"><i>Si parcent animæ fata superstiti.</i></span><br>
      <span class="i0"><i>Me torret face mutua</i></span><br>
      <span class="i2"><i>Thurini Calais filius Orinthi:</i></span><br>
      <span class="i2"><i>Pro quo bis patiar mori,</i></span><br>
      <span class="i2"><i>Si parcent puero fata superstiti.</i></span><br>
      <span class="i0"><i>Quid si prisca redit Venus,</i></span><br>
      <span class="i2"><i>Diductosque iugo cogit aheneo?</i></span><br>
      <span class="i2"><i>Si flava excutitur Chloe</i></span><br>
      <span class="i2"><i>Reiectæque patet ianua Lydiæ?</i></span><br>
      <span class="i0"><i>Quanquam sidere pulchrior</i></span><br>
      <span class="i2"><i>Ille est, tu levior cortice & improbo</i></span><br>
      <span class="i2"><i>Iracundior Adria;</i></span><br>
      <span class="i2"><i>Tecum vivere amem, tecum obeam libens.</i></span>
    </div>
  </div>
</div>

<div class="cpoesie">
  <div class="poem">
    <div class="stanza">
      <span class="i10">DIALOGUE D’HORACE</span><br>
      <span class="i14">ET DE LYDIE.</span>
    </div>

    <div class="stanza">
      <span class="i0"><i>Tandis que mon Amour t’enflammoit constamment,</i></span><br>
      <span class="i2"><i>Tandis qu’un jeune amy, bravant ma jalousie,</i></span><br>
      <span class="i2"><i>Ne pressoit ton beau col d’un mol embrassement,</i></span><br>
      <span class="i2"><i>J’ay flory plus heureux qu’un Monarque d’Asie.</i></span><br>
      <span class="i0"><i>Devant que ton esprit brisast sa loyauté,</i></span><br>
      <span class="i2"><i>Devant qu’il eust chery d’une aveugle folie</i></span><br>
      <span class="i2"><i>Cloé plus que Lydie, illustre de beauté,</i></span><br>
      <span class="i2"><i>J’ay surmonté l’esclat de la Romaine Ilie.</i></span><br>
      <span class="i0"><i>Cloé Greque sans pair me possede à son tour</i></span><br>
      <span class="i2"><i>Par son luth & sa voix qui scait charmer l’oreille:</i></span><br>
      <span class="i2"><i>Et mourrois volontiers, victime de l’Amour,</i></span><br>
      <span class="i2"><i>Pour conserver mourant cette jeune merveille.</i></span><br>
      <span class="i0"><i>Calaïs Thurien épris de mes appas,</i></span><br>
      <span class="i2"><i>Par un revers gentil de ses attraits me blesse:</i></span><br>
      <span class="i2"><i>Et souffrirois deux fois la rigueur du trespas,</i></span><br>
      <span class="i2"><i>Pour sauver du tombeau cette belle jeunesse.</i></span><br>
      <span class="i0"><i>Quoy si l’amour premier ressuscitant son feu</i></span><br>
      <span class="i2"><i>Ramenoit soubs ton joug mon ame revoltée?</i></span><br>
      <span class="i2"><i>Quoy si mon cœur solide éternisant son vœu,</i></span><br>
      <span class="i2"><i>Ma Lydie est reçeue & Cloé rejettée?</i></span><br>
      <span class="i0"><i>Encor qu’il soit plus beau qu’un astre au front des cieux,</i></span><br>
      <span class="i2"><i>Toy plus leger qu’un liege & plus mutin que l’onde;</i></span><br>
      <span class="i2"><i>Je veux rouler mes jours aux prisons de tes yeux,</i></span><br>
      <span class="i2"><i>Je veux que mon cercueuil tes obseques seconde.</i></span>
    </div>
  </div>
</div>

<hr class="chap x-ebookmaker-drop">

<div class="chapter">
  <div class="figcenter1" style="width: 600px;">
    <img src="images/listel.jpg" alt="" width="600" height="29">
  </div>
    <p class="reyne">INCERTAIN SUR L’HORLOGE<br>
      <span class="smcap">DE SABLE.</span></p>
</div>

<div class="cpoesie">
  <div class="poem">
    <div class="stanza">
      <span class="i0"><i>Exiguus vitro pulvis qui dividit horas,</i></span><br>
      <span class="i2"><i>Et levis angustum sæpe recurrit iter,</i></span><br>
      <span class="i0"><i>Olim Alcipus erat: qui Marthæ ut vidit ocellos</i></span><br>
      <span class="i2"><i>Arsit, & est subito factus ab igne cinis.</i></span><br>
      <span class="i0"><i>Irrequiete cinis, miseros testabere amantes,</i></span><br>
      <span class="i2"><i>More tuo, nulla posse quiete frui.</i></span><br><br>
    </div>

    <div class="stanza">
      <span class="i18"><i>VERSION</i></span><br><br>
      <span class="i0"><i>Ce peu de poudre, helas qui fîle en ces deux verres,</i></span><br>
      <span class="i2"><i>Courant & recourant sur ses estroictes erres,</i></span><br>
      <span class="i2"><i>Affin de marquer l’heure & mesurer le jour,</i></span><br>
      <span class="i2"><i>Estoit jadis Alcipe esclave de l’Amour.</i></span><br>
      <span class="i2"><i>Bruslé des yeux de Marthe il coula tout en cendre:</i></span><br>
      <span class="i2"><i>Et faut, cendre inquiete, en ton aspect comprendre:</i></span><br>
      <span class="i2"><i>Qu’un miserable esprit blessé par un bel œil</i></span><br>
      <span class="i2"><i>N’a jamais de repos s’il te manque au cercueil.</i></span>
    </div>
  </div>
</div>

<hr class="chap x-ebookmaker-drop">

<div class="chapter">
  <div class="tnote">
    <h2 id="note_au_lecteur" class="center">Au lecteur</h2>

    <hr class="note">

    <p class="fontnote">Cette version numérisée reproduit dans son intégralité la version
    originale.</p>

    <p class="fontnote">La ponctuation a pu faire l’objet de quelques corrections mineures.</p>

    <p class="fontnote">L’orthographe a été conservée. Seuls quelques mots ont été modifiés.</p>

    <p class="fontnote">La version originale pouvant être difficile à déchiffrer,
    nous avons fait suivre celle-ci d’une version modernisée dans laquelle nous
    avons remplacé ſ et ß par s, ã par an ou am, ẽ par en ou em, le ĩ par in, õ par on ou om,
    le ũ par um, ainsi que les abréviations de vo<sup><i>9</i></sup> et pl<sup><i>9</i></sup> par vous et plus.</p>
  </div>
</div>

<hr class="full">

</body>
</html>
